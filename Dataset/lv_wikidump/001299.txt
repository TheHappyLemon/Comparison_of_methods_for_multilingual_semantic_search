{{Cita nozīme|etnolingvistisku grupu|filmu|Baltu ciltis (filma)}}
{{Infobox ethnic group
| group = Balti mūsdienās
| poptime = ~'''5,6 miljoni'''
| region1 = [[Latvieši]]
| pop1    = ~1,5 miljoni
| region2 = [[Lietuvieši]]
| pop2    = ~4,1 miljoni
| related = [[baltkrievi]], [[kriviči]]
| rels    = 
| langs   = [[baltu valodas]]
}}
{{Latvijas vēsture}}
'''Balti''' ({{val|lt|baltai}}) ir [[Indoeiropieši|indoeiropiešu]] cilšu un tautu grupa, kas senāk apdzīvoja plašu reģionu no [[Polija]]s līdz [[Viduskrievija]]i. Baltiem raksturīgajās [[indoeiropiešu valodu saime]]s [[Baltu valodas|baltu valodās]] mūsdienās runā tikai [[vidusbalti]] — [[latvieši]] un [[lietuvieši]]. [[Rietumbalti]] un [[austrumbalti]] gadsimtu gaitā vai nu gāja bojā vai tika [[pārtautošana|pārtautoti]].

[[Latvijas Saeima]] un [[Lietuvas Seims]] 2000. gada 18. maijā pieņēma lēmumu par [[Baltu vienības diena]]s gadskārtēju atzīmēšanu [[22. septembris|22. septembrī]], [[Saules kauja]]s gadadienā. Tās mērķis ir veicināt latviešu un lietuviešu — vienīgo baltu valodu runātāju, tuvināšanos un draudzību.<ref>{{Tīmekļa atsauce |url=https://www.izglitiba-kultura.lv/raksti/baltu-vienibas-diena-pozitivais-mits |title=Baltu vienības diena — pozitīvais mīts |access-date={{dat|2018|04|13||bez}} |archive-date={{dat|2016|12|23||bez}} |archive-url=https://web.archive.org/web/20161223070158/http://www.izglitiba-kultura.lv/raksti/baltu-vienibas-diena-pozitivais-mits }} {{Webarchive|url=https://web.archive.org/web/20161223070158/http://www.izglitiba-kultura.lv/raksti/baltu-vienibas-diena-pozitivais-mits |date={{dat|2016|12|23||bez}} }}</ref><ref>{{Tīmekļa atsauce |title= 22. septembris. Baltu vienības diena. Tā saistās ar Saules kauju 1236. gadā |author= Eduards Liniņš |date= 2017. gada 22. septembris |publisher= [[Latvijas Radio 1]]. [[Lsm.lv]] |url= https://lr1.lsm.lv/lv/raksts/sii-diena-vesture/22.-septembris.-baltu-vienibas-diena.-ta-saistas-ar-saules-kauju.a56678/ |accessdate= 2018. gada 13. aprīlī}}</ref>

== Nosaukums ==
Baltu nosaukums ir cēlies no [[Baltijas jūra]]s vārda. Pirmo reizi termins izmantots 1845. gadā, vācu valodnieka Georga Heinriha Ferdinanda Neselmana (''Nesselmann'') grāmatā par [[Senprūšu valoda|senprūšu valodu]]. 19. gadsimta krievu vēsturnieki reģiona pamatiedzīvotājus sauca par latviešu ciltīm, vai letiem, kas dalījušies kuršos, prūšos un lietuviešos.<ref>[https://books.google.lv/books?id=fAtLAAAAcAAJ&pg=PA45&dq=%D0%AF%D1%82%D0%B2%D1%8F%D0%B3%D0%B8&hl=en&sa=X&ved=0ahUKEwi7r4nx8d_aAhUKLVAKHf74DWYQ6AEIKDAA#v=snippet&q=%D0%AF%D1%82%D0%B2%D1%8F%D0%B3%D0%B8&f=true Materialy dlja geografii i statistiki Rossii]</ref> Līdz 20. gadsimta sākumam par baltiešiem sevi sauca [[Krievijas Impērija]]s [[Baltijas provinces|Baltijas provinču]] [[vācbaltieši]]. [[Latviešu valoda|Latviski]] un [[Igauņu valoda|igauniski]] runājošos pamatiedzīvotājus viņi sauca par nevāciešiem ({{val|de|Undeutsche}}). Iedzīvotāju skaitīšanā toreiz izmantoja reliģiskās piederības, nevis tautības principu. Tikai pēc neatkarīgo [[Baltijas valstis|Baltijas valstu]] nodibināšanas, terminu "baltieši" jeb "balti" sāka attiecināt uz latviešiem un lietuviešiem. Lai arī senie [[aisti]] visticamāk bija balti,<ref name="Tacits">{{Grāmatas atsauce |title=Par Ģermānijas atrašanās vietu un tautām |url=http://www.antiquitas.lv/wp-content/uploads/2015/06/Gaius_Cornelis_Tacitus.Germania.pdf#page=164 |author=[[Gajs Kornēlijs Tacits]] ([[Jānis Endzelīns|Jāņa Endzelīna]] tulkojums) |year=2011 |publisher=Vēstures izpētes un popularizēšanas biedrība |location=Rīga |isbn=978-9984-492-17-9 |page=163.—165}}</ref> šo nosaukumu izmanto tālāk ziemeļos dzīvojošo [[Igauņi|igauņu]] ({{val|et|eesti}}) apzīmēšanai.

== Senvēsture ==
[[Attēls:Baltic_hydronyms_location_map.png|thumb|left|300x300px|
'''Baltu hidronīmu izplatības areāls'''
{{legend|#fad6a5|Apgabals, kurā daudz baltu cilmes hidronīmu}}
{{legend|#ffad7a|Apgabals, kurā baltu cilmes hidronīmu maz vai to cilme ir apšaubāma}}
]]
[[Attēls:East europe 3-4cc.png|thumb|300px|left|Baltu kultūras izplatības zona (zilā krāsā) vidējā [[dzelzs laikmets|dzelzs laikmetā]] (3.—4. gadsimtā)]]
Zināšanas par baltu tautu senvēsturi primāri balstās arheoloģiskajos izrakumos, salīdzinošajā valodniecībā, un hidronīmu pētniecībā. Baltu aizvēstures pētniekiem traucē vietējo rakstīto avotu, akmens celtņu un pilnvērtīgu apbedījumu trūkums, jo daudzus gadsimtus balti savus mirušos sadedzināja.

Mūsu ēras pirmajā tūkstošgadē balti dažas reizes minēti rakstītajos avotos, piemēram, [[Senā Roma|romiešu]] vēsturnieks [[Gajs Kornēlijs Tacits|Tacits]] ap 98. gadu tapušajā traktātā "[[Par Ģermānijas atrašanās vietu un tautām]]", piemin uz austrumiem no [[ģermāņi]]em mītošās [[aistiešu ciltis]] (''Aestyorum gentes'').<ref name="Tacits"/>

Kad 18. gadsimtā sākās kolonizētās Indijas [[Sanskrits|sanskrita]] pētīšana un salīdzināšana ar Eiropas valodām, atklājās, ka [[lietuviešu valoda]] ir visarhaiskākā no dzīvajām indoeiropiešu valodām.{{nepieciešama atsauce}} 19. gadsimta vidū sākās mēģinājumi noteikt [[indoeiropiešu pirmvaloda]]s saknes un indoeiropiešu pirmdzimteni, balstoties uz valodu kopīgajām saknēm. Tolaik Baltijas provincēs atraktās aizvēstures liecības uzskatīja par [[vikingi|vikingu]] kultūrai piederošām, uzskatīja, ka skandināvu pirmdzimtene meklējama Baltijas austrumu krasta zemēs. 19. gadsimta beigās šos atradumus sāka piedēvēt [[Baltijas somi|Baltijas somu]] kultūrām.

Balstoties uz baltu izcelsmes upju un vietvārdu nosaukumiem, valodnieki [[Kazimirs Būga]] un [[Jānis Endzelīns]] izvirzīja teoriju, ka baltu pirmdzimtene meklējama [[Dņepra]]s baseinā, no kurienes tie pakāpeniski virzījušies uz Baltijas jūras piekrasti. Vietvārdu pētnieki aizstāv teoriju par to, ka balti senatnē apdzīvojuši plašu teritoriju mūsdienu Latvijā, Lietuvā, Baltkrievijā, Ukrainas ziemeļos, Krievijā līdz Pleskavai, [[Smoļenska]]i, [[Kaluga]]i, [[Tula]]i, [[Brjanska]]i un [[Kurska]]i. Rietumu virzienā šī teritorija gar jūras krastu un Vislas deltu stiepjas līdz mūsdienu Vācijas robežai. Kopumā tie būtu gandrīz 860 000 km<sup>2</sup>, kuros varēja dzīvot ap 500 000 cilvēku. Tas gan nenozīmē, ka balti to apdzīvojuši vienlaikus, un iedzīvotāju blīvums šajās zemēs ilgi bija ļoti zems. Visticamāk, tas norāda uz baltu ietekmi šeit ap 2.—1. gadu tūkstoti pirms mūsu ēras. Atbilstoši šai teorijai, "visbaltiskākais" būtu Berezinas upes baseins mūsdienu Baltkrievijā, no kura viņi vēlāk ienāca Baltijas piekrastes zemēs.<ref name="books.google.lv">[https://books.google.lv/books?id=Er1_CwAAQBAJ&pg=PA128&dq=balts+people+tribes&hl=en&sa=X&ved=0ahUKEwielOTMs6faAhUKZlAKHdS8AdsQ6AEIJzAA#v=onepage&q=balts%20people%20tribes&f=true Foreword to the Past: A Cultural History of the Baltic People]</ref> [[Ilmeņa ezers|Ilmeņa ezera]] apkārtne ir pilna ar baltu hidronīmiem.<ref>{{Laikraksta atsauce |year= 2008 |title= Неславянская топонимия северо-западных районов Псковской области |author= Манаков Андрей Геннадьевич, Ветров Сергей Вячеславович |journal= Псковский регионологический журнал |volume= 159 |issue= Nr. 6 |publisher= Pleskavas Valsts universitāte |url= http://www.pskgu.ru/projects/pgu/storage/prj/prj_06/prj_06_22.pdf |language= krieviski |access-date= {{dat|2015|09|18||bez}} |archive-url= https://web.archive.org/web/20151117030247/http://www.pskgu.ru/projects/pgu/storage/prj/prj_06/prj_06_22.pdf |archive-date= {{dat|2015|11|17||bez}} }}</ref>

=== Indoeiropiešu ienākšana ===
[[Attēls:Auklas kultūras akmens cirvji.JPG|thumb|Latvijā atrastie auklas kultūras akmens priekšmeti]]
[[Mezolīts|Mezolīta]] laikmetā (9000—5000 gadā p.m.ē) Baltijas reģionā izveidojās [[Svidras kultūra]]i līdzīgā [[Kundas kultūra]], kuras pārstāvji nav tiešie baltu priekšteči, taču viņi noteikti sajaucās ar vēlākajiem indoeiropiešu ienācējiem. [[Neolīts|Neolīta]] (5000—1800 p.m.ē) laikā te sākas māla trauku veidošana un zemkopības attīstība. Lopkopji audzēja govis, kazas, aitas un cūkas. Šajā laikā Baltijas reģionā ienāca divas atšķirīgas kultūras. [[Ķemmes-bedrīšu keramikas kultūra|Ķemmes-bedrīšu keramikas kultūru]] agrāk saistīja ar [[somugru valodas|somugru valodās]] runājošo tautu priekštečiem, bet [[Auklas keramikas kultūra|Auklas keramikas kultūru]] ar [[indoeiropiešu valodas|indoeiropiešu valodās]] runājošo tautu priekštečiem. Līdz pat [[Dzelzs laikmets|Dzelzs laikmeta]] beigām Daugava iezīmēja robežu starp šīm divām kultūrām. Lai arī vēsturiski šo divu kultūru pārstāvjus uzskatīja par etniski atšķirīgiem, to saskarsmes reģionos notika daļēja saplūšana, tādējādi mūsdienu lietuvieši, latvieši un igauņi ģenētiski ir līdzīgi.

2300.—2200. gadā p.m.ē. Mazāzijā, Balkānos, Centrāleiropā un Baltijā sāka ienākt indoeiropieši no [[Kazahstāna]]s un [[Pievolga|Volgas reģiona]] stepēm. Šiem cilvēkiem bija raksturīga kapu kurgānu celšana. Viņi bija lopkopji, pārvietojās ratos, iekopa nelielus laukus. Nelielajās ģimenes kopienās valdīja patriarhāts, vīriešiem daloties karotājos un strādājošajos, uz ko norāda atšķirīgie priekšmeti kas mirušajiem doti līdzi aizsaulē. Šī mobilā un agresīvā kultūra pakļāva reģionā esošo neolīta kultūru, ko veidoja lielas grupas, kurās valdīja [[matriarhāts]]. Jaunienācēji mācēja iegūt un apstrādāt [[Bronza|bronzu]], Centrāleiropā uzsākot [[Kapars|kapara]] ieguvi.<ref name="The Balts">[http://www.parzifal-ev.de/uploads/media/gimbutas.pdf The Balts]</ref>

Ja sākotnēji [[Protoindoeiropiešu valoda|protoindoeiropiešu valodā]] runājošo cilšu starpā neapšaubāmi valdīja cieša kultūras un valodas kopība, tad izplešoties pa jaunām teritorijām, pakāpeniski sāka attīstīties vietējās atšķirības. Baltu atšķirīgo veidošanos un valodas arhaiskumu ietekmēja mežiem bagātie un nomaļie reģioni, kuros tie dzīvoja. Baltu kultūra veidojas reģionā no [[Visla]]s lejteces līdz [[Volga]]s, [[Oka]]s, [[Dņepra]]s augštecēm, no Daugavas līdz [[Pripete]]i.

Baltu priekšteči, nākot no Dņepras baseina, Baltijas jūras piekrasti, Baltkrieviju un centrālo Krieviju sasniedza divās atšķirīgās grupās. Viena grupa cauri mūsdienu Polijai sasniedza Baltijas austrumu piekrasti un izpletās uz ziemeļiem, kur sadūrās ar [[Ķemmes-bedrīšu keramikas kultūra]]s pirmiedzīvotājiem. Otra grupa, virzoties gar Dņepru, sasniedza Dņepras, Volgas un Okas upju augšteces rajonu. Viņu klātbūtni apliecina daudzie [[Auklas keramikas kultūra]]s atradumi — māla podi ar auklas nospiedumu un akmens kaujas cirvji (laivas cirvji). Līdz ar indoeiropiešu valodās runājošo cilšu ienākšanu Austumeiropā, Baltijas piekrastē izveidojas Žucevas (''Rzucewo'') kultūra, ko var uzskatīt par tiešiem baltu senčiem. Tai cieši radniecīga ir Dņepras kultūra Dņepras augštecē, un [[Fatjanovas kultūra]] Volgas augštecē, Viduskrievijā.

Indoeiropiešu valodās runājošie ienācēji savas apmetnes būvēja upju stāvkrastos, kamēr iepriekšējās neolīta kultūras pārstāvji turpināja dzīvot līdzenumos pie upēm un ezeriem, kur nodarbojās ar zvejniecību. Aptuvenā ienācēju ziemeļu robeža nostiprinājās līnijā no Daugavas līdz Volgas iztecei. Viņu apdzīvotais areāls sakrita ar ozolu un ābeļu izplatības areālu. Baltu valodām ir kopīgi vārdi ozolam, ābelei, bērzam, liepai, osim, kļavai, gobai. Tas, ka baltiem nav kopīgu vārdu dižskābardim, īvei un efejai, kas izplatīti vairāk uz dienvidiem, un kuriem slāvu valodās ir kopīgi nosaukumi, norāda, ka slāvi senāk dzīvoja vairāk uz dienvidiem no baltiem.<ref name="The Balts"/>

=== Ģenētiskie dati ===
Seno baltu dzīves areālu un mijiedarbību ar kaimiņu tautām senatnē pierāda arī pētījumi par tikai baltiem raksturīgā 'LW<sup>b</sup>' [[gēns|gēna]] izplatību. Visaugstākā tā sastopamība ir konstatēta latviešiem un lietuviešiem (6%), zemāka tā ir [[igauņi]]em (4,0%), [[somi]]em (2,9%), [[Vologda]]s [[krievi]]em (2,2%), [[poļi]]em (2,0%), [[zviedri]]em [[Gotlande]]s salā (1,0%) un Dienvidzviedrijā (0,3%). Pārējās [[Rietumeiropa]]s valstīs tā izplatība ir daudz zemāka (0—0,1%).<ref>{{Publikācijas atsauce |date= 1999. gada jūnijs |title= The LW<sup>b</sup> Blood Group as a Marker of Prehistoric Baltic Migrations and Admixture |journal= Human Heredity |volume= 49 |issue= № 3 |publisher= Karger Publishers |url= https://www.karger.com/Article/Abstract/22864 |language= angliski}}</ref> [[Ungāri]]em tas sasniedz (0,4%), un tā ir vienīgā Centrāleiropas tauta, izņemot poļus, kurai ir konstatēta 'LW<sup>b</sup>'<ref>[http://www.aliens.lv/b-civil/4659-baltu-genetika Baltu ģenētika]</ref> tā norādot uz somugru migrācijas ceļu, kas gāja cauri baltu apdzīvotajām zemēm. Baltiem raksturīga īpaša Y [[hromosoma]]s haplogrupa,{{nepieciešama atsauce}} kas norāda uz baltu atšķirīgo izcelsmi citu indoeiropiešu (arī slāvu) vidū.

== Baltu veidošanās ==
Vairākus gadsimtus pēc ienākšanas jaunajos reģionos, indoeiropiešu Auklas keramikas kultūra gandrīz nemainījās, variācijām izpaužoties tiktāl, cik ir jāpiemērojas vietējo apstākļu atšķirībām. Kapu atradumos dominē vienkārši akmens un kaula priekšmeti, ar retiem [[Kapars|kapara]] gredzeniem vai matu sprādzēm.

Dzintara ieguve Austrumbaltijā sākās jau vidējā neolītā (4100.—2900.p.m.ē), kad [[Litorīnas jūra]]s līmeņa izmaiņu rezultātā kļuva pieejami dzintara slāņi. Dzintaru visvairāk izskaloja [[Vislas joma|Vislas jomā]], [[Sembas pussala|Sembas pussalā]] un [[Kuršu joma|Kuršu jomā]], un nelielos apjomos arī Kurzemes un Sāmsalas piekrastē. Dzintara apstrādes paliekas atklātas daudzviet piekrastē, kā arī [[Lubāns|Lubānas ezera]] apkārtnē, kur 16 apmetnēs atklāti ap 3000 dzintara rotaslietu un 9000 neapstrādāta dzintara fragmentu. Tūkstošiem Baltijas dzintara objektu atrasti [[Valdaja augstiene]]s apmetnēs, kas apmaiņā tirgoja [[Krams|kramu]].

Neolīta beigās, klimata un sabiedrības dzīvesveida izmaiņu dēļ, dzintara apstrāde beidzās, tā vietā nākot bronzas apstrādei. Ienākot indoeiropiešiem, sāka veidoties [[pilskalns|pilskalnu]] apmetnes, kas kļuva par prestižās bronzas apstrādes centriem, lai arī bronzas priekšmeti Latvijā ir atrasti salīdzinoši maz. Palēnām atjaunojās dzintara apstrāde, lai arī tā neatguva neolītam raksturīgo augsto kvalitāti. Nelielas vēlīnā bronzas un senākā dzelzs laikmeta dzintara apstrādes paliekas atrastas [[Ķivutkalna pilskalns|Ķivutkalna pilskalnā]].<ref>{{Tīmekļa atsauce |url=https://www.lvi.lu.lv/lv/LVIZ_2015_files/1numurs/A_Vasks_Dzintars_bronzas_LVIZ_2015_1.pdf |title=DZINTARS BRONZAS UN SENĀKAJĀ DZELZS LAIKMETĀ LATVIJAS TERITORIJĀ |access-date={{dat|2018|04|13||bez}} |archive-date={{dat|2020|09|27||bez}} |archive-url=https://web.archive.org/web/20200927112721/https://www.lvi.lu.lv/lv/LVIZ_2015_files/1numurs/A_Vasks_Dzintars_bronzas_LVIZ_2015_1.pdf }}</ref>

=== Bronzas laikmets ===
{{see also|Bronzas laikmeta apmetnes Latvijā}}
[[Attēls:Baltic cultures 600-200 BC SVG.svg|thumb|Bronzas laikmeta baltu kultūru reģioni]]
[[Attēls:Bronzas laikmeta priekšmeti.JPG|thumb|Latvijā atrastie bronzas laikmeta priekšmeti]]
Bronzas laikmeta apmetņu arheoloģiskie izrakumi uzrāda pirmās liecības par ieročiem un karadarbību. Papildus nocietinātu apmetņu paliekām pakalnos, nelielā skaitā atrasti arī bronzas ieroči. No Latvijas teritorijā atrastajiem 165 bronzas objektiem, 67 ir ieroči (galvenokārt kara cirvji un šķēpi) un 70 ir rotājumi, kas norāda uz to, ka prestižo bronzu izmantoja nēsātāja statusa un varas demonstrēšanai. Nocietinājumu celšana pakalnos norāda uz senbaltu ienācēju nepieciešamību aizsargāties, kā arī demonstrēt savu varu. Vēlīnajā Bronzas laikmetā Latvijā ir ap 100 pilskalnu, no kuriem vislabāk izpētītie ir Ķivutkalna pilskalns, [[Vīna kalns (pilskalns)|Vīnakalns]], Mūkukalns, un Lubānas [[Brikuļi]].<ref>[briai.ku.lt/downloads/AB/08/08_032-038_Vasks.pdf WEAPONS AND WARFARE DURING THE BRONZE AGE IN THE AREA OF PRESENT-DAY LATVIA]</ref>

Trūkstot vietējām kapara atradnēm, bronzas lietošanas pirmsākumi baltu veidošanās areālā datējami ap 1800. gadu p.m.ē., kad šeit parādījās no citurienes ievestie bronzas izstrādājumi. Vietējie bronzas izstrādājumi parādījās ap 1500. gadu p.m.ē. Latvijā senākie bronzas izstrādājumi atrasti [[Lubāns|Lubāna ezera]] apkārtnē. [[Bronzas laikmets]] (1800—500 p.m.ē) iezīmē izteiktākas reģionu kultūru atšķirības. Rietumos (Polijas ziemeļos, Lietuvas un Latvijas rietumos) ieplūda bronzas ieroči no Skandināvijas un Centrāleiropas. Par tiešiem kontaktiem ar Skandināviju un [[Gotlande|Gotlandi]] liecina tā sauktās "[[velna laivas]]" — skandināvu apbedījumi Ziemeļkurzemē, [[Roja (upe)|Rojas upes]] apkārtnē un citur. Šie apbedījumi liek domāt par nelielu skandināvu koloniju Ziemeļkurzemes (Ventspils, Talsu, Dundagas apriņķu) somugru zemēs. Vēlīnajā Bronzas laikmetā lielākais bronzas apstrādes centrs Latvijā atrasts Ķivutkalna pilskalnā, arī pārējie lielākie bronzas apstrādes centri atradās pie Daugavas tirdzniecības ceļa.

Austrumos (Latvijas un Lietuvas austrumi, Volgas augštece, [[Dņepras balti|Dņepras baltu]] zemēs) bronza galvenokārt nāca no [[Urāli]]em vai dienvidiem. Metālu trūkuma dēļ visa bronza un kapars bija jāiegūst tirdzniecības ceļā no citiem reģioniem. Senbaltiem cieši radniecīgās [[Fatjanovas kultūra]]s paliekas (ap 1500.—1300. gadu p.m.ē.) atrastas Urālu dienvidos, kur tās pārstāvji ieradās kapara meklējumos, radot kapara darba priekšmetu un rotājumu gatavošanas centru. Okas baseina zemēs un Ukrainas ziemeļos senbaltu kultūra attīstījās lēnāk. Bronzas laikmeta beigās viens austrumbaltu kultūras apgabals aptvēra mūsdienu Latvijas dienvidus, Lietuvas austrumus un Baltkrievijas rietumus. Otrs aptver Baltkrievijas dienvidus un Ukrainas ziemeļus, Pripetes purvu rajonā. Trešais aizņem [[Desna]]s, Dņepras, Okas un Donas augšteces Viduskrievijā. Trūkstot dzintaram, ko varētu pārdot, bronzas priekšmeti šeit parādījās vēlāk. Mājrīku izgatavošanai joprojām izmantoja kaulu. Teritorijās starp Latviju un Okas upes baseinu atrastas gandrīz tikai māla priekšmetu paliekas, ar ļoti retiem bronzas cirvju un rotājumu atradumiem. Arī kapu apglabājumi šeit atrasti maz. Par senbaltu kultūru te vairāk liecina vairāku simtu pakalnos celto ciematu paliekas un baltiskie upju nosaukumi. Pakalnu ciemati parasti atradās ap 5 km attālumā viens no otra. Ciemati parasti aizņēma līdz 40x60 metrus lielu teritoriju, kurā varēja uzbūvēt ap 10 mājām. 1—2 metrus augsto aizsargmūri veidoja no akmens, koka, zemes un māla, dažreiz mālu apdedzinot. Cilvēki nodarbojās ar zemkopību un mājlopu audzēšanu. Ap 70% no atrastajiem kauliem pieder mājlopiem, 30% medījumam. Lielais zirgu kaulu daudzums norāda uz to, ka zirga gaļu izmantoja pārtikā. 4.—2.gs.p.m.ē. atradumos jau atrok vairāk vietēji izgatavotus bronzas priekšmetus un rotājumus. Iespējams, ka Pripetes purvu vai Dņepras augšteces rajonā dzīvojošie balti ir bijuši [[Hērodots|Hērodota]] minētie [[neuri]]. Ap 200.g.p.m.ē Pripetes purvu un [[Dņepra]]s baseina baltu zemēs no dienvidiem iebrūk slāvu priekšteči, Zarubiņeckas kultūras pārstāvji.<ref name="The Balts"/>

Lielāko daļu zemnieku dārgās bronzas parādīšanās neskāra. Zemes apstrādāšanā joprojām izmanto akmens kapļus. Darbarīkus gatavo no koka, kaula un raga. No neolīta laika medniekiem-zvejniekiem, seno indoeiropiešu ienākšanas iezīmē pāreju uz lopkopības-zemkopības modeli. Sākas līdumu līšana. Pārtikā izmanto piena produktus un [[Cūkgaļa|cūkgaļu]]. Liellopu ādas noderēja apģērbam un apaviem. Ņemot vērā augsnes noplicināšanos, pēc 2—3 apstrādes gadiem lauku uz 20—30 gadiem atstāja atmatā. Zemnieki audzē miežus, kviešus, prosu, zirņus, pupas un auzas. Ap 8. gadsimtu p.m.ē. zemkopību negatīvi ietekmēja klimata izmaiņas, tam vidēji paliekot par 2 grādiem aukstākam. Tas izraisīja graudaugu neražas un intensīvāku pievēršanos medīšanai un zvejniecībai.<ref>{{Tīmekļa atsauce |url=http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0305055812{{!}}page:83{{!}}issueType:B |title=Latviešu vēsture. I.daļa |access-date={{dat|2018|05|27||bez}} |archive-date={{dat|2019|04|21||bez}} |archive-url=https://web.archive.org/web/20190421111401/http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0305055812{{!}}page:83{{!}}issueType:B }} {{Webarchive|url=https://web.archive.org/web/20190421111401/http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0305055812{{!}}page:83{{!}}issueType:B |date={{dat|2019|04|21||bez}} }}</ref>

Bronzas laikmeta sākums un vidus bija laiks, kad ar senbaltiem saistītās kultūras aizņēma visplašāko teritoriju. Bronzas laikmetā baltu priekšteču kultūra pastāvēja visā mūsdienu Polijas ziemeļu daļā, dienvidos sniedzoties līdz [[Varšava]]s apkārtnei, Kaļiņingradas apgabalā, Lietuvā, Latvijas dienvidos, Baltkrievijā, Ukrainas ziemeļos un Krievijas rietumos līdz [[Maskava]]s apkārtnei. Visu šo reģionu sedza galvenokārt lapu koku meži, kuros dzīvoja pārtikai un apģērbam piemēroti dzīvnieki — [[sumbri]], [[tauri]], [[zirgi]], [[brieži]], [[lāči]] un [[vilki]]. Oderas un Vislas baseini Baltijas reģionu savienoja ar Centrāleiropu. Nemuna šķērsoja auglīgo Lietuvu. Austrumos satiksmi nodrošināja Okas baseins. Dienvidus nosedza plašie Pripetes baseina purvi.

Ap 1200. gadu p.m.ē, izplešoties [[Lužicas kultūra]]i, balti pakāpeniski zaudēja teritorijas uz rietumiem no [[Visla]]s un [[Buga]]s upēm. Sākas apmetņu celtniecība pakalnos, kurās attīstījās tehniski sarežģītā bronzas apstrāde. Vēlīnajā bronzas laikmetā Polijas ziemeļos un Baltijas piekrastē vietējie kalēji attīstīja reģionālu bronzas apstrādes stilu, kas ietekmēja baltu [[kaujas cirvji|kaujas cirvju]] un [[saktas|saktu]] dizainu. Sākotnēji balti mirušos apglabāja no koka stumbra tēstos zārkos, bet ap 1500.—1300. gadu p.m.ē. Centrāleiropas un Skandināvijas ietekmē rietumbaltu un vidusbaltu reģionos ieviesās paraža sadedzināt mirušos.<ref>{{Tīmekļa atsauce |url=https://www.lvi.lu.lv/lv/LVIZ_2017_files/1numurs/J_Ciglis_A_Vasks_Jauni_bronzas_LVIZ_2017_1.pdf |title=JAUNI BRONZAS UN SENĀKĀ DZELZS LAIKMETA APBEDĪŠANAS VIETU DATĒJUMI AR RADIOAKTĪVĀ OGLEKĻA METODI |access-date={{dat|2018|04|13||bez}} |archive-date={{dat|2021|11|18||bez}} |archive-url=https://web.archive.org/web/20211118123228/https://www.lvi.lu.lv/lv/LVIZ_2017_files/1numurs/J_Ciglis_A_Vasks_Jauni_bronzas_LVIZ_2017_1.pdf }}</ref> Šajā laikā zobenus apbedījumos atrod ļoti reti, biežāk mirušajiem līdzi deva kaujas cirvjus. Saglabājas paraža gadsimtiem ilgi mirušos apglabāt vai sadedzināt vienā nelielā vietā, kas liek domāt, ka tās bija ģimenes vai cilts kapavietas. Ap mūsu ēras sākumu daļa baltu atsāka mirušo apglabāšanu, kremācijai saglabājoties Prūsijā, kur [[prūši]] kremēto radinieku kaulus ievieto stilizētai cilvēka sejai līdzīgās māla urnās un tad apraka, kamēr [[jātvingi|jātvingu]] zemēs turpinās kremēto mirušo apbedīšana akmens kurgānos.

[[Marija Gimbutiene]] Bronzas laikmetu seno baltu apdzīvotajā teritorijā iedalīja vairākos posmos:<ref>[https://books.google.lv/books?id=BvtRdigDtFoC&printsec=frontcover&source=gbs_ge_summary_r&cad=0#v=onepage&q=baltic&f=false Bronze Age cultures in Central and Eastern Europe]</ref>
* Baltijas [[Auklas keramikas kultūra]] (2000—1700/1600 p.m.ē.), kuras beigās sāk parādīties kapara priekšmeti. [[Kurgānu hipotēze]] šo laiku saista ar baltu priekšteču ienākšanu reģionā.
* Agrīnais Baltijas bronzas laikmets (1700/1600—1450 p.m.ē.), kurā laikā sākas aktīva dzintara tirdzniecība uz Vidusjūras un Urālu reģioniem, pretī iegūstot metāla izstrādājumus. Ciematu iedzīvotāji veido iežogotus laukumus mājlopu aizsardzībai no plēsīgajiem dzīvniekiem.
* Vidējais bronzas laikmets (1450—1250 p.m.ē.), [[Tšiņecas kultūra]]s laiks, ko Polijas teritorijā ietekmēja Centrāleiropas kultūras. Turpinās aktīva dzintara tirdzniecība.
* Klasiskais Baltijas laikmets (1250—1100 p.m.ē). Baltu priekšteči zaudē daļu teritoriju Polijas vidienē un dienvidos — Vislas augštecē, Krakovas un Ļubļinas apgabalos. Šī laika atradumos, galvenokārt mūsdienu Polijā un Kaļiņingradā atrasti īpaši šim reģionam raksturīgi Baltijas kaujas cirvji.
* Vēlīnais bronzas laikmets. (1100—750 p.m.ē). Šajā laikā izbeidzas mirušo apglabāšana, to aizvieto ar sadedzināšanu, paliekas ievietojot māla traukos un aprokot. Līdz pat 6.gs. p.m.ē dzelzs priekšmeti baltu zemēs gandrīz nav sastopami.

== Dzelzs laikmets ==
{{see also|Dzelzs laikmets Latvijas teritorijā}}
[[Attēls:Baltu robežas Romas laiks.JPG|thumb|Aptuvenās kuršu, zemgaļu un letgaļu zemju ziemeļu robežas Latvijā mūsu ēras pirmajos gadsimtos (no grāmatas "Latviešu vēsture", 1938). Mūsdienās Daugavas augšteces baseina senos iedzīvotājus indentificē kā [[Sēļi|sēļus]]]]
[[Attēls:Ansis Cīrulis. Latgale senatnē (1934).jpg|thumb|Idealizēta baltu ikdiena Dzelzs laikmetā ([[Ansis Cīrulis]] "Latgale senatnē", 1934)]]
Lužicas kultūra sabruka 5.—6. gadsimtā p.m.ē no dienvidiem nākošo [[Skiti|skitu]] klejotāju uzbrukumu rezultātā. Daži skitu bultu uzgaļi atrasti Lietuvas dienvidos. Baltu zemēs viņi neiebruka, taču Prūsijas austrumu un dienvidu ezeru salās šajā laikā būvētie nocietinājumi, liecina par nepieciešamību aizsargāties no uzbrukumiem.

Pirmie importētie dzelzs priekšmeti baltu zemēs parādījās ap 600. gadu p.m.ē. Agrīnais [[Dzelzs laikmets]] (500. p.m.ē — 450. m.ē.) sākās ar daudzu pakalnu ciematu pamešanu. Ja iepriekš tie bija specializēti bronzas apstrādes centri, tad dzelzi tagad varēja iegūt no vietējās purva rūdas. Ap 5.gs. vietējie kalēji jau māk iegūt [[Tērauds|tēraudu]], no kā gatavo kaujas cirvjus.

Bronzas un dzelzs priekšmeti bija pieejami gandrīz visiem šī reģiona iedzīvotājiem. Pieaugošais iedzīvotāju skaits, un plaši izmantotie dzelzs lauksaimniecības rīki arī ļāva paplašināt apstrādāto zemes platības. Veidojās individuālas zemnieku sētas, kas atradās tālāk no ciematiem, kuru tuvumā parasti atradās nocietināts pakalns, kopienas patvērumam no uzbrukumiem. Dzelzs darba priekšmeti atviegloja zemes apstrādi, kas daudzviet kļuva par galveno nodarbošanos un pārtikas avotu. Sirpi daudzviet sāka aizstāt daudz produktīvākā [[izkapts]]. Koka arklus dažviet jau aizvieto dzelzs arkli. Seno kviešu, miežu un prosas audzēšanu papildināja [[rudzi]] un [[auzas]]. Lini un kaņepes nodrošināja ar audumiem un šķiedrām. Līdz 75% no gaļas nodrošināja mājlopi, bet pārējais bija medījums.

Lietuviešu zinātniece [[Marija Gimbutiene]] laiku starp 2. un 5. gadsimtu uzskatīja par baltu kultūras "zelta laikmetu". Viņi apdzīvoja plašu teritoriju no Vislas deltas rietumos līdz Okas baseinam Austrumos. No Daugavas baseina ziemeļos līdz Pripetes purviem dienvidos. Baltu zemēs krustojās reģionālie tirdzniecības ceļi. Paralēli bronzas tirdzniecībai, Polijas ziemeļos un [[Sembas pussala|Sembas pussalā]] (tagad [[Kaļiņingrada]]s pussala) attīstījās dzintara ieguve un tirdzniecība. Balti pārdeva zvērādas, medu, vasku. [[Prūsija (zeme)|Prūsijas]] un Lietuvas zemes tirgojās ar ģermāņiem un [[Romas impērija|Romas impēriju]], kas baltus sauca par [[aisti]]em. Šajā laikā baltu zemes un ciltis vairākas reizes pieminētas romiešu vēsturnieku darbos. Gimbutiene uzskata, ka Plīnija aprakstītā Glaesarija (ko aisti saucot par Austeraviju) ir prūšu apdzīvotā [[Semba]]s pussala. Romiešu monētas balti izmantoja rotājumiem un tās plaši atrastas šī laika rietumbaltu (un kuršu) apbedījumos. Rietumbaltu zemēs atrasti arī dažādi romiešu dekoratīvie rotājumi. Prūsija, īpaši Semba, tirgojoties ar tālajām romiešu zemēm kļuva par turīgāko baltu apgabalu. Baltu meistari attīsta bagātīgi dekorētu rotājumu — kaklariņķu, saktu, rokassprādžu — gatavošanas kultūru. 4. un 5.gs. palielinās turīgu apbedījumu skaits. Sievietes apglabā ar visām rotaslietām — gredzeniem, saktām, kaklariņķiem, piekariņiem. Vīriešu kapos atrastas saktas, dzeramie ragi, zobeni, vairogi un zirgu piederumi.

Rietumbaltu teritorijas sāka sarukt mūsu ēras sākumā, kad šeit uz vairākiem gadsimtiem iespiedās skandināvu [[goti]], kas 2. gadsimtā sāka migrāciju no Skandināvijas un Vislas deltas uz Melnās jūras piekrasti. Viņu atbrīvotās zemes pie Vislas ieņēma prūši.

Mūsu ēras 5. un 6. gadsimts iezīmē mūsdienās pazīstamo baltu cilšu identitāšu izveidošanos. Šajā laikā zemgaļu apdzīvotās zemes iestiepās Vidzemē līdz Cēsīm, no kurām tos vēlāk izspieda Kurzemes somugri un latgaļi. Baltu cilšu starpā, kā arī baltu un somugru starpā notika nepārtraukta karadarbība, kas radīja nepieciešamību pēc militāro punktu, pilskalnu celtniecības. Izkliedēto zemnieku saimniecību drošībai ap 500. gadu sākās nocietinātu [[Pilskalns|pilskalnu]] celtniecība. Sākotnēji tie nebija domāti apdzīvošanai, bet paredzēti tikai patvērumam un aizsardzībai no uzbrucējiem. Koka piļu būvēšana pakalnos vispirms sākās Lietuvā, un vēlāk arī Latvijā. Tie iezīmē tālāku cilšu [[sabiedrības noslāņošanās|sabiedrības noslāņošanos]] un politiskās varas centralizēšanos. Lietuvā ir ap 700 pilskalnu, kamēr Latvijā ap 500. Ap 9. gadsimtu ciemati pilskalnu tuvumā jau sasniedza tik ievērojamu iedzīvotāju skaitu, ka anglosakšu un vācu ceļotāji tās sauca par pilsētām. Aprakstot 855. gada karu starp zviedriem un kuršiem, vācu hronists [[Rimberts]] rakstīja, ka [[Grobiņa|Sēburgā]] pulcējušies 7000, bet [[Apūle|Apūlijā]] 15 000 karotāju. Lietuvas [[Kernave]]s pilskalna iedzīvotāju skaits 13. gadsimtā sasniedzis 3000.

=== Sabiedrības noslāņošanās ===
Līdz mūsdienām ir saglabājušies tikai 14. gadsimtā pierakstītie prūšu likumi (''Iura prutenorum''). Ņemot vērā citu Dzelzs laikmeta Eiropas barbaru tautu atstātos rakstītos likumu kodeksus, var veikt aptuvenu baltu cilšu sabiedrību modelēšanu. Pastāvēja politiskā un militārā aristokrātija, brīvie vīrieši, brīvās sievietes, daļēji brīvie cilvēki un vergi (lietuviešu ''šeimynykštis'', ''kaimynas''), kas bieži bija karagūstekņi vai visnabadzīgākie cilvēki. Lielākā atšķirība cilts likumu priekšā bija starp brīvajiem cilvēkiem un vergiem, kam nebija nekādu tiesību. Atšķirības starp aristokrātiem, brīvajiem cilvēkiem un pusbrīvajiem bija neskaidrākas, un varēja mainīties pēc vietējām paražām. Rietumu hronikās minētie "ķēniņi" (''rex'') vairāk jāpieņem kā cilšu vadoņi vai novada karavadoņi{{nepieciešama atsauce}}, taču to vara jau bija mantojama vienas aristokrātiskās ģimenes ietvaros. Ņemot vērā kapulaukos atrastos priekšmetus un kapu iekārtojumu, ļoti aptuveni aplēsts, ka Austrumu Lietuvā vergi un pusbrīvie varēja veidot ap 25% iedzīvotāju, brīvie cilvēki apmēram 50%, bet militārā un politiskā aristokrātija ap 20—25%, no kuriem tikai daļai piederēja augstākā vara. Gadsimtu laikā palielinās tendence mirušos apglabāt ar aizvien mazāku priekšmetu skaitu, kas varētu norādīt uz nabadzības pieaugumu, vai uz to, ka nostiprinājās aizgājēja īpašuma mantošanas tradīcija.<ref>[https://www.researchgate.net/publication/283148960_SOCIAL_CLASSES_IN_THE_IRON_AGE_EAST_LITHUANIA_AN_ATTEMPT_OF_IDENTIFICATION_IN_THE_MORTUARY_RECORD SOCIAL CLASSES IN THE IRON AGE EAST LITHUANIA: AN ATTEMPT OF IDENTIFICATION IN THE MORTUARY RECORD]</ref>

=== Apbedīšanas paražas ===
[[Attēls:Cmentarzysko Jacwingow, Suwalszczyzna, Aug 2004 B.jpg|thumb|Jātvingu kapavieta]]
[[Attēls:Agrīnā dzelzs laikmeta kapulauks.JPG|thumb|Agrīnā dzelzs laikmeta kapavietas akmens aploks]]
Rietumbaltu un austrumbaltu cilšu mirušo apglabāšanas tradīcijas nebija mainījušās vairāk nekā tūkstoš gadu, ļaujot noteikt to apdzīvoto zemju robežas. Turīgākos zemniekus un karavīrus apglabā akmens kapos ar daudziem ikdienas rīkiem un ieročiem, nabadzīgākiem zemniekiem kapi ir vienkāršāki, kamēr visnabadzīgākos vienkārši aprok, vai atstāj neapraktus. Ap mūsu ēras sākumu balti, izņemot prūšus, izbeidz mirušo sadedzināšanu. Virs kapa veido zemes uzkalniņu, ap to veidojot akmeņu riņķi. Radiniekus, vai apmetnes iedzīvotājus vairākus gadsimtus turpināja apglabāt blakus, veidojot plašus kapulaukus. Mūsu ēras pirmajos gadsimtos novērojamās bēru paražu atšķirības iezīmē atšķirīgu baltu cilšu kultūru veidošanos.

Tagadējās Lietuvas piekrastē ap 2.gs. izzūd kapu kurgānu veidošana, mirušos apglabājot līdzenos kapos, ap kuriem veido akmens riņķu krāvumus, dažviet izveidojot līdz četriem akmens riņķiem. Šī paraža izplatījās uz Žemaitiju un Latvijas dienvidiem. Ap 4.gs., ņemot vērā apbedīšanas paražas, var sākt izdalīt žemaišu, zemgaļu un sēļu kultūru pirmsākumus. Sēļi jau no 2.gs. pakāpeniski beidz mirušo sadedzināšanu. Latgaļu kultūra un apbedījumi no 3.gs. sāk atšķirties no Austrumlietuvas leišu apbedījumiem. Starp [[Dubīsa]]s un [[Šušve]]s upēm ap 5.gs. izveidojas žemaišu kultūra. Starp kuršu un žemaišu zemēm pastāvēja plaša neapdzīvota josla, kas pie [[Rietava]]s sasniedza ap 40 km. Žemaišu vīriešu apbedījumos no 9.gs. līdzi dod arī zobenu, kā arī zirga galvu un kājas. Iespējams, šī paraža nākusi no skalvjiem. Lietuvas austrumos un Baltkrievijā ap 3.—4.gs. sāk veidoties Austrumlietuvas kapu kurgānu kultūra.<ref name="Iron Age">[http://lad.lt/data/com_ladlibrary/1471/8-11.pdf Iron Age]</ref> Sūdavi, iespējams prūšu ietekmē, 5. gadsimtā atkal sāk mirušo sadedzināšanu. Kuršu kultūra 5.—8.gs. veidojas Klaipēdas apkārtnē. Akmens riņķi ap kapiem šeit izzūd, un ap 7.—8. gadsimtu kremācija izplatās arī kuršu vidū. 8. gadsimtā Lietuvā piekopj mirušo apglabāšanu, bet 9. gadsimtā atkal sākas kremācija. Ap 10.—11. gadsimtu tikai zemgaļi un latgaļi turpināja mirušo aprakšanu. Vēlīnajā Dzelzs laikmetā (800—1200) latgaļi vīriešus apbedī ar galvu uz austrumiem, bet sievietes ar galvu uz rietumiem. Lietuvā un Prūsijā bija paraža ievērojamu mirušo apglabāt kopā ar zirgu.<ref>[https://books.google.lv/books?id=QDA5DwAAQBAJ&pg=PA5&dq=baltic+tribes&hl=en&sa=X&ved=0ahUKEwiy9fr7s6faAhUIEVAKHWOCBwsQ6AEIOzAD#v=onepage&q=baltic%20tribes&f=true A History of the Baltic States]</ref> Jātvingiem raksturīgi apbedījumu kurgāni, kas pilnībā vai daļēji veidoti no krautiem akmeņiem. Kamēr citām baltu ciltīm apglabāšanas tradīcijas vairākas reizes mainījās, jātvingi visu m.ē. pirmo tūkstošgadi paliek uzticīgi akmens krāvumiem. To diametrs ir no 6 līdz 18 metriem, un tie paceļas tikai kādu pusmetru virs zemes. Nelaiķi sākotnēji apbedīja, bet no 5.gs. parasti sadedzināja kapā, un tad noklāja ar akmeņu un smilšu pakalniņu. Kapos atklāti ļoti maz priekšmetu, kas apgrūtina to datēšanu.<ref>[http://suzhdenia.ruspole.info/node/3645 Валентин СЕДОВ. Курганы ятвягов.]</ref> 6. un 7. gadsimtā baltu apbedījumos parādās aizvien bagātīgākas sudraba rotaslietas, kaklariņķi, aproces un saktas. Ap 5.-6.gs. lietuviešu un jātvingu zemēs parādās bagātīgi karotāju apbedījumi, kas liek domāt par militāri valdošās šķiras pastāvēšanu. Vadoņus apbedī kopā ar zirgiem, ieročiem un bagātīgiem sudraba rotājumiem, līdz 2 kg smagiem sudraba kakla riņķiem. Šī apbedījumu tradīcija beidzas 8.gs.<ref name="Iron Age"/> Kurši rotājumos sāk izmantot skandināvu dekoratīvos elementus. Sudraba rotu daudzums norāda uz aizvien pieaugošo labklājību. Zemgaļi mirušos apglabā ar uz krūtīm sakrustotām rokām, līdzi dodot vairākus šķēpus, kaujas nažus. Baltiem raksturīga šķēpu uzgaļu forma sastopama visā baltu areālā no Baltijas jūras līdz Dņepras baseinam, bet no 7. līdz 12.gs. to visbiežāk sastop apbedījumos Latvijā un Lietuvā. Kapu atradumi demonstrē ieroču dizaina izmaiņas gadsimtu gaitā.<ref>[briai.ku.lt/downloads/AB/08/08_214-222_Vaskeviciute.pdf SEMIGALLIAN WARRIOR WEAPONRY AND ITS REFLECTION IN BURIAL RITES IN THE FIFTH TO THE 12TH CENTURY AD]</ref>

=== Slāvu ienākšana ===
Vidējo Dzelzs laikmetu no 5. līdz 9. gadsimtam iezīmē masīva [[Slāvi|slāvu]] iespiešanās austrumu baltu zemēs, pāris gadsimtos ieņemot teritorijas no Kijivas līdz Novgorodai. 6.—7. gadsimtā slāvi sasniedza Pleskavas-Novgorodas apkārtni. Daļa austrumbaltu pārvietojās uz leišu un latgaļu zemēm. Slāvu spiediena rezultātā 6.—7. gadsimtā tālāk austrumos dzīvojošie [[latgaļi]] ieņēma iepriekš somugru apdzīvoto Vidzemi. [[Smoļenskas apgabals|Smoļenskas]] un [[Polockas apgabals|Polockas apgabalos]] atrastās 5.—12. gadsimta baltu senlietas ir identiskas latgaļu senlietām. Arheoloģiskie izrakumi un senkrievu hronikas apstiprina baltu, [[austrumgalindi|austrumgalindu]] klātbūtni tagadējās Maskavas apkaimē vēl līdz 13. gadsimtam. Seno austrumbaltu iedzīvotāju pārslāvošana Kalugas, Maskavas, Smoļenskas, Vitebskas, Polockas un Minskas guberņās galīgi beidzās tikai 19. gadsimtā, atstājot ietekmi uz šo reģionu etnogrāfiju un valodu.<ref name="The Balts"/> Daugavas un Dņepras augštecēs izveidojas austrumslāvu ciltis [[kriviči]], [[dregoviči]], [[radimiči]], [[vjatiči]], kuros ieplūda arī baltu asinis.

== Pēdējie gadsimti pirms kristietības ==
[[Attēls:Baltu robežas vēlajā Dzelzs laikmetā.JPG|thumb|Baltu un lībiešu zemju aptuvenās robežas Latvijā, dzelzs laikmeta beigās]]
Pirms [[Ziemeļu krusta kari|Ziemeļu krusta karu]] sākšanās lielākās baltu ciltis bija kurši, zemgaļi, sēļi, latgaļi, žemaiši, aukštaiši, prūši un jātvingi. Aprēķināts, ka prūšu zemēs dzīvoja 170 000, latviešu — 145 000 un lietuviešu zemēs — 170 000 cilvēku.<ref name="books.google.lv"/> [[Skalvji]] un [[Nadruva|Nadruvji]], lai arī bieži minētas kā prūšu ciltis, bija pietiekami atšķirīgas, lai tās uzskatītu par individuālām ciltīm. Atšķirīgo latviešu un lietuviešu valodu veidošanās sākās ap 7. gadsimtu, kad ziemeļu un dienvidu cilšu dialektos parādījās nozīmīgas atšķirības.

Ap 10. gadsimtu [[Podniecība|podniecībā]] sāka izmantot podnieka ripu. Dzelzs cirvji kļuva platāki, tā labāk noderot koku ciršanā un ēku celtniecībā. Plašāk sastopami dzelzs arkli. Divu lauku sistēmu sāka aizvietot trīs lauku sistēmu. Audzēja linus un kaņepes. Graudu diētu papildināja pupas un zirņi. Pārtikā plaši patērēja cūkgaļu. Joprojām piekopa [[maiņas tirdzniecība|maiņas tirdzniecību]]. Kā naudu izmantoja 100—200 gramus smagus sudraba stienīšus. Papildus jūras un zemes tirdzniecības ceļiem, svarīgākie tirdzniecības ceļi gāja pa Daugavas, Pripetes, Bugas un Nemūnas upēm. Seno dzintara tirdzniecību aizvietoja kažokādu tirdzniecība. Latvijā atraktajās kapavietās un senajās apmetnēs atrasti krustiņi no [[Austrumromas impērija|Bizantijas]] un [[Kijivas Krievzeme]]s, [[arābu dirhami]] (galvenokārt kalti starp 717.—1014. gadu). No 10. gadsimta aizvien vairāk parādījās vācu, anglosakšu un ungāru zemēs kaltas monētas. Palielinājās atrasto sudraba stienīšu svars un daudzums.<ref>{{Tīmekļa atsauce |url=http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0305055812{{!}}page:166{{!}}issueType:B |title=Latviešu vēsture. I.sējums |access-date={{dat|2018|05|27||bez}} |archive-date={{dat|2019|04|21||bez}} |archive-url=https://web.archive.org/web/20190421111401/http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0305055812{{!}}page:166{{!}}issueType:B }} {{Webarchive|url=https://web.archive.org/web/20190421111401/http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0305055812{{!}}page:166{{!}}issueType:B |date={{dat|2019|04|21||bez}} }}</ref>

Palielinoties turībai, palielinājās arī cilšu vadoņu vara. Latvijā ir zināmi ap 500 pilskalnu. Tas liecina par teritorijas pārvaldes sistēmu, jo pilskalni bija militārās un politiskās varas centri. Bez pilskalniem pastāvēja arī [[pilene]]s — pilskalni, kuriem kāds no kritērijiem neatbilst pilskalna statusam. Latvijas teritorijā atklāti arī vairāki desmiti ezerpiļu. Ēku būvniecībā izmantoja koku, tāpēc nocietinājumi nodrošināja teritorijas aizsardzību tikai līdz to nodedzināšanai, pa šo laiku bija jāierodas papildspēkiem. Lai cīnītos ar uguni, [[Mežotnes pils|Mežotnes pilij]] aizsargsiena bija apmesta ar mālu un jumti pārklāti ar velēnām. Saziņai starp pilīm vietumis atradās signālkalniņi. Uzsākot pilskalna celtniecību, tika upurēts dzīvnieks, kura kaulus apraka būves pamatos — lai celtne būtu svētīta un ilgi kalpotu. Latvijā rekonstruēta [[Tērvetes pils]] „Lielķēniņos”, [[Andrupenes pils]] Krama kalnā, [[Uldevens|Uldevena]] pils Lielvārdē un [[Āraišu ezerpils]].

Baltijas piekrastē pāris gadsimtus pastāvēja skandināvu vikingu apmetnes. Prūsijā tādas bija pie prūšu [[Elblonga|Truso]] (7.—8.gs.) un [[Kaupa]]s (9.—11. gadsimts) pilsētām. Kursā vikingu apmetne atradās [[Grobiņa|Grobiņā]] (7.—9. gadsimts). Vikingu ieroču un rotājumu kultūra ietekmēja piekrastes prūšu un kuršu kultūru.

Pagrieziena punkts baltu vēsture bija kristietības pietuvošanās to zemju robežām. 966. gadā poļi pieņēma [[Romas katoļu baznīca|Rietumu kristietību]], bet 988. gadā Kijivas Krievzeme Austrumu kristietību. Turpmāk viens no karu mērķiem bija arī kristietības izplatīšana baltu zemēs.

Kurši apdzīvoja tagadējās Lietuvas piekrasti un Kurzemes piekrastes dienvidu daļu. Līdz 9. gadsimtam kurši dzīvoja uz dienvidiem no Ventas un Abavas. 9. gadsimta otrajā pusē viņi sāka iekarot arī Kurzemes ziemeļus, un šeit dzīvojošos [[Lībieši|lībiešu]] senčus. Iekarotajās teritorijās izveidojās [[Vanema]]s zeme, bet daļa lībiešu šķērsoja Rīgas līci, un pārcēlās uz Vidzemes piekrastes zemēm, no kurām izspieda zemgaļus.

Kurši sākumā bija rietumbalti, bet valodas attīstībā pēc 500. gada aizvien vairāk pieskaitāmi vidusbaltiem. Vikingu [[kolonizēšana]]s mēģinājumi kuršu zemēs sākās ap 650. gadu un beidzās ap 850. Dāņu karaspēks bija iebrucis Kurā, bet smagi sakauts, kuršiem sagrābjot pusi dāņu flotes. Atriebjoties, zviedru karalis Olafs iebruka Grobiņas un Apūles zemēs. Kurši apņēmās maksāt nodevas, taču drīz atbrīvojās no zviedru kontroles. Pēc vikingu atsišanas, sākās vairāki kuršu jūras sirojumu gadsimti [[Gotlande]]s, Dānijas un Zviedrijas piekrastē. Pieaugošā kuršu turība izraisīja vikingu atbildes sirojumus. Šī iemesla dēļ lielākā daļa kuršu ciematu un pilskalnu atradās 5—25 km no jūras.

[[Lielā tautu staigāšana|Lielās tautu staigāšanas]] laikā goti pameta Vislas lejteci un šeit izpletās prūši. 9. gadsimta Bavārijas hronikās piemin ''Bruzus''. 10. gadsimta arābu hronikās ''Brūsus/Burūsus'', ko attiecina uz prūšiem. Lai arī prūšu zemes robežojās ar jūru, realitātē viņiem bija ierobežotas jūras kuģošanas iespējas, jo [[Kuršu kāpas]] un [[Vislas kāpas]] noslēdza ceļu uz atklātu jūru, ostām labvēlīgu krastu dodot tikai Sembas pussalā.

Latgaļu iekarojumu rezultātā Vidzemē viņi pakļāva šeit iepriekš dzīvojušos zemgaļus un somugrus, izplešoties līdz mūsdienu Igaunijai. Šeit izveidojas [[Imera]]s zeme ar centru [[Mujāni|Mujānu]] tuvumā esošajā [[Cimpēnu pilskalns|Cimpēnu pilskalnā]], [[Tālava]]s un [[Lotigola]]s zemes.<ref>{{Tīmekļa atsauce |url=http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0304064854{{!}}page:31{{!}}issueType:B |title=Vēstures atziņas un tēlojumi |access-date={{dat|2018|05|27||bez}} |archive-date={{dat|2019|04|21||bez}} |archive-url=https://web.archive.org/web/20190421111401/http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0304064854{{!}}page:31{{!}}issueType:B }} {{Webarchive|url=https://web.archive.org/web/20190421111401/http://gramatas.lndb.lv/periodika2-viewer/view/index-dev.html?lang=fr#panel:pp{{!}}issue:/g_001_0304064854{{!}}page:31{{!}}issueType:B |date={{dat|2019|04|21||bez}} }}</ref>

=== Valstiskuma veidošanās ===
Cilšu valstiņas rietumbaltu zemēs varēja sākt veidoties vikingu sirojumu laikā, kad nepieciešamība celt aizvien lielākus nocietinājumus, lielu karaspēka vienību organizēšana un to militārā vadība prasīja arī stabilāku, hierarhisku sabiedrības pārvaldes modeli. Sāk veidoties "zemes", ar konkrētu politisko un militāro centru, ko kontrolē valdnieka dzimta. Sāk veidoties reģionu vadoņu federācijas, rodas agrīnie valstiski veidojumi. Vienkāršāko valstiskuma formu veidošanos parasti iezīmē konkrēta teritoriālā identitāte (zeme, pilsnovads), profesionālu karotāju šķira, un pilsētiņu veidošanās, tirgotājiem un amatniekiem patstāvīgi dzīvojot pie galvenā vadoņa pilskalna.<ref>{{Tīmekļa atsauce |url=http://briai.ku.lt/downloads/AB/19/19_082-101_Scavinskas.pdf |title=SOME NOTES ON THE ISSUE OF THE DEVELOPMENT OF BALT SOCIETY IN THE NINTH TO THE 13TH CENTURIES IN THE CONTEXT OF THE SOCIO-POLITICAL STRUCTURES OF THE BALTIC REGION |access-date={{dat|2018|04|10||bez}} |archive-date={{dat|2016|03|04||bez}} |archive-url=https://web.archive.org/web/20160304204151/http://briai.ku.lt/downloads/AB/19/19_082-101_Scavinskas.pdf }}</ref> Militāro demokrātiju pakāpeniski aizstāja dinastiski mantojama "zemes" valdnieka vara. 9.gs. Kursā bija piecas zemes, 13.gs. astoņas. Prūsijā bija vismaz 11 zemes.

Vadoņus, kam izdevās savu varu izplest pār 2 vai vairākām zemēm, hronikās latīniski parasti sauc par "rex", "dux", "princeps", bet seno krievu hronikās par kņaziem. Anglosakšu ceļotājs [[Vulfstans no Hedebijas]] aprakstīja Prūsijas pilis ar ķēniņiem (''cynings''), kas iesaistīti savstarpējos karos. [[Rimberts]] pieminēja [[Kursa (valsts)|Kursas]] zemes. Viņš rakstīja, ka kuršiem ir piecas pilsētas (ko vēsturnieki tulko kā pilsnovadus) pieminot ''urbem Seeburg'' (Grobiņu) un ''urbem Apulia'' (Apūli).
Nākamās rakstu liecības par baltu vadoņiem un valdniekiem parādījās tikai sākoties krustnešu iekarojumiem. 1216. pieminēti prūšu vadoņi ''Survabuno'' un ''Warpoda'', arī kuršu vadonis [[Lamekins]] 1230. līgumā raksturots kā [[Karalis|ķēniņš]] (''rex'').

Pieaugošā sociālā nevienlīdzība un hierarhijas nostiprināšanās cilšu karavadoņu vadībā izpaudās ne tikai aizvien lielāku pilskalnu celtniecībā, bet arī sirojumos uz kaimiņu zemēm. Tāli un ilgi karagājieni nozīmēja, ka to rīkošanā kopīgi vajadzēja iesaistīties lielākām cilšu grupām, tā liekot pamatus valstiskiem veidojumiem. Kurši no 11.gs. vidus plaši siro pa Skandināvijas piekrasti. Ap 1040. gadu zviedru karotāji trīs kuģos iebrūk Zemgalē, bet tiek sakauti. Zemgaļi pie savas galvenās ostas, [[Daugmales pilskalns|Daugmales pilskalna]] 1106. gadā smagi sakauj iebrukušo [[Polockas kņazi]]stes karaspēku, nogalinot 9000 polockiešu. 11. un 12. gadsimta poļu hronikās minēti prūšu un jātvingu karotāji, kas piedalījās poļu hercogu savstarpējos karos. Prūši no 12.gs. regulāri iebrūk poļu zemēs. 12.gs. beigās leiši spēj atsist Kijivas Krievzemes kņazu iebrukumus un pāriet pretuzbrukumos. Leiši arī siroja pa jātvingu, sēļu, zemgaļu un latgaļu zemēm.

Baltu zemju sašķeltība padarīja vieglāku to iekarošanu 13.gs. Retās reizēs, kad vairākām baltu zemēm vai ciltīm izdevās apvienot savas armijas, tās spēja gūt ievērojamas uzvaras pār krustnešiem ([[Durbes kauja]], [[Saules kauja]], [[Lielā prūšu sacelšanās]]).<ref name="The Balts"/>

=== Lietuvas izveidošanās ===
{{pamatraksts|Lietuvas vēsture (1219–1295)}}
13.gs. sākumā [[Lietava (zeme)|Lietavas]] zeme starp Nemūnas un [[Nere]]s upēm bija spēcīgākā leišu valsts. Tai kaimiņos atradās [[Nalsene|Nalšijas]] un [[Deltuva (zeme)|Deltuvas]] zemes. Nemūnas, Neres un [[Nevēža]]s upju satecē atradās [[Nere (zeme)|Neres]] zeme, un uz ziemeļiem, [[Upīte]]s zeme. Rietumos atradās [[Žemaitija]], kas aizvien vairāk iespiedās kuršu zemēs, ap 11.gs. sasniedzot jūras piekrasti Palangā. Žemaitiju veidoja [[Karšuva]]s, [[Knituva]]s, [[Medenike (zeme)|Medininku]] un [[Saules zeme|Šauļu zemes]] savienība.

1219. gadā Galīcijas-Vladimiras kņaziste slēdz līgumu ar leišu kņaziem. No leišu puses līgumu paraksta 21 kņazs, no kuriem 5 ir lielkņazi. Tas liecina par to, ka daudzās leišu zemes un novadi ir apvienojušās savienībā, taču vienlaikus, lielais kņazu skaits norāda uz varas sistēmas nestabilitāti, kurā notiek nepārtrauktas cīņas starp zemju valdniekiem. To demonstrēja [[Mindaugs]], kam tikai pēc ilgas un asiņainas cīņas izdevās pakļaut citus kņazus, un kļūt par pirmo starptautiski atzīto Lietuvas karali.

Sākoties [[Ziemeļu krusta kari]]em, lietuvieši apvienojās spēcīgā valstī, kas spēja pāris gadsimtu ilgos karos atsist Livonijas ordeņa un Vācu ordeņa uzbrukumus. Jātvingu un [[Prūši|prūšu]] galīgo pakļaušanu ietekmēja arī jaunās Mindauga Lietuvas karalistes politika un [[Lietuvas krusta kari|Lietuvas krusta karu]] situācija. Mindaugs un vēlākie valdnieki atbalstīja prūšu un jātvingu karus pret vāciešiem un poļiem, taču galveno uzmanību pievērsa mongoļu sagrauto krievu kņazu zemēm, lai izplestos austrumu un dienvidu virzienā. Prūšu, jātvingu un žemaišu zemēm pievēra mazāku uzmanību, ļaujot tām krist poļu un [[Vācu ordenis|Vācu ordeņa]] iekarotāju rokās. Jaunajai Lietuvas valstij vairākas desmitgades ilgā prūšu, žemaišu un jātvingu pretestība nodrošināja izdevīgu buferjoslu. Šajā laikā nevar runāt par kādu baltu tautu kopību. Lietuva jau bija izveidojusies par starptautiski atzītu valsti, kuras valdnieki veidoja politiskas un dinastisku laulību attiecības ar citiem valdniekiem, kamēr pārējie balti atradās reģionālu karavadoņu pakļautībā, kuru vienīgā izvēle bija, kuram no iekarotājiem padoties.<ref>[http://etalpykla.lituanistikadb.lt/fedora/objects/LT-LDB-0001:J.04~2007~1367166009592/datastreams/DS.002.1.01.ARTIC/content YATVINGIANS IN THE GENESIS OF LITHUANIAN ANTI-TEUTONIC ORIENTATION]</ref> Kamēr Prūsijas un Latvijas teritorijas pakāpeniski iekaroja un kolonizēja vācieši, [[Lietuvas dižkunigaitija]] uz vairākiem gadsimtiem kļuva par Austrumeiropas varenāko valsti, taču vēlāk nonāca poļu politiskā un kulturālā pakļautībā.

== Kartes ==
<gallery>
Map Corded Ware culture-lv.svg|Aptuvenais [[Auklas keramikas kultūra]]s izplatības areāls 3. gadu tūkstotī p.m.ē.
IE2500BP.png|Galveno [[Indoeiropiešu valodas|indoeiropiešu valodu]] grupu izplatība 2. tūkstošgades vidū p.m.ē. Baltu valodu areāls gaiši brūnā krāsā
IE1500BP.png|Galveno [[Indoeiropiešu valodas|indoeiropiešu valodu]] grupu izplatība 1. tūkstošgades vidū m.ē. Baltu un slāvu valodu areāls gaiši brūnā krāsā
Fatyanovo-culture.jpg|[[Fatjanovas kultūra]] (rozā)
Balto-Slavic lng.png|[[Tšiņecas kultūra]], baltu un slāvu valodu veidošanās reģions
Rasselenie baltov.png|Maksimālā teritorija, kurā vietvārdus un arheoloģiskos atradumus varētu saistīt ar senbaltiem
Biarezina-pos.jpg|Berezinas upes baseins
Amber Route Map.jpg|[[Dzintara ceļš]] un vēlākie tirdzniecības ceļi
East europe 5-6cc.png|Baltu zemes 5.—6.gs. un slāvu ienākšana 
East Slavic tribes peoples 8th 9th century.jpg|Austrumslāvu izplešanās 700.—850. gadā atšķēla austrumgalindus (''Goliads'')
Slav-7-8-obrez.png|Baltu un slāvu zemes, 7.—.8.gs.
Europe 814.png|Eiropa 814. gadā
West-Slavic peoples until 1125.jpg|Baltu un slāvu zemes ap 1125. gadu
Etnogr Lietuva.gif|Lietuviešu un lietuviskotu baltu apdzīvotās zemes 19.gs.
Ethnographic map of Lithuanians and Latvians in 1847 by Heinrich Berghaus.jpg|Lietuviešu (Littauer) un latviešu (Eigenlitche Letten) etnogrāfiskā karte 1847. gadā, autors Heinrihs Berghauss.
Leišu - latviešu cilts zemes M. Siliņš 1889.png|Leišu - latviešu cilts zemes karte ([[Matīss Siliņš]], 1889)
</gallery>

== Etnoģenēze ==
[[Attēls:Baltu teritorijas agrīnā dzelzs laikmetā, 1938.JPG|thumb|Baltu teritorijas agrīnā dzelzs laikmetā]]
[[Attēls:Baltu zemes 12.gs.JPG|thumb|Aptuvenās baltu zemju robežas 12.gs., lai arī dienvidaustrumos tās joprojām neskaidras]]
{| class="wikitable"
! style="background:#FFBF00" | Balti
! style="background:#FFBF00" | Tautas
! style="background:#FFBF00" | Ciltis
! style="background:#FFBF00" | Zeme
|-
| rowspan="2" |[[Austrumbalti]]†
|[[Galindi]]
|[[Austrumgalindi]]
|[[Maskava]]s apkaime
|-
|
|[[Dņepras balti]]
|[[Dņepra]]s baseins
|-
| rowspan="10" |[[Vidusbalti]]
| rowspan="4" |[[Latvieši]]
|[[Latgaļi]]
|[[Lotigola]], [[Jersika (valsts)|Jersika]], [[Tālava]], [[Atzele]]
|-
|[[Kurši]]
|[[Kursa (valsts)|Kursa]]
|-
|[[Sēļi]]
|[[Sēlija (zeme)|Sēlija]], [[Nalsene]]
|-
|[[Zemgaļi]], [[žemaiši]]
|[[Zemgale (valsts)|Zemgale]], [[Žemaitija]]
|-
| rowspan="6" |[[Lietuvieši]]
|[[Augštaiši]]
|[[Aukštaitija]], [[Nalsene]], [[Deltuva (zeme)|Deltuva]], [[Lietava (zeme)|Lietava]]
|-
|[[Dainavi]]
|[[Dainava (zeme)|Dainava]]
|-
|[[Kurši]]
|[[Kursa (valsts)|Kursa]]
|-
|[[Sēļi]]
|[[Sēlija (zeme)|Sēlija]], [[Nalsene]]
|-
|[[Skalvji]]
|[[Skalva]], [[Lamata (zeme)|Lamata]]
|-
|[[Žemaiši]], [[zemgaļi]]
|[[Žemaitija]], [[Zemgale (valsts)|Zemgale]]
|-
| rowspan="11" |[[Rietumbalti]]†
|[[Jātvingi]]
|[[Jātvingi]], [[dainavi]]
|[[Sudava (zeme)|Sūdava]], [[Dainava (zeme)|Dainava]]
|-
| rowspan="7" |[[Prūši]]
|
|[[Bārta (zeme)|Bārta]]
|-
|
|[[Notanga]]
|-
|
|[[Nadruva]]
|-
|
|[[Pamede (zeme)|Pamede]]
|-
|
|[[Semba]]
|-
|[[Skalvji]]
|[[Skalva]]
|-
|
|[[Vārme (zeme)|Vārme]]
|-
| rowspan="2" |[[Galindi]]
|[[Nauri]]
|Nauras ([[Nareva]]s) baseins
|-
|[[Rietumgalindi]]
|[[Galinda (zeme)|Galinda]]
|-
|[[Pomerānijas balti]]
|
|Starp [[Jitlande|Jitlandi]] un [[Visla|Vislu]]
|}

=== Baltu zemes pirms 13. gadsimta ===
[[Attēls:Balti ap 13.gs.svg|250px|right|thumb|Baltu cilšu aptuvenās teritorijas ap 13. gadsimta sākumu]]
13. gadsimta hronikās minētas vairākas baltu valstis, zemes un pilsnovadi.

Mūsdienu Latvijas teritorijā:
* [[Tālava]]s zeme ([[Trikāta]]s, [[Imera]]s, [[Satekle]]s, [[Burtnieki|Burtnieku]], [[Vijciems|Vijciema]], [[Smiltene]]s, [[Dzērbene]]s, [[Piebalga]]s, [[Gulbene]]s pilsnovadi), valdīja [[Tālivaldis]], Valdemārs, [[Varibuls]], [[Rameka]], [[Drivinalds]] un viņa brāļi, [[Meluks]], [[Varigerbs|Varigribs]];
* [[Atzele]]s zeme ([[Gaujiena|Gaujenes]], [[Alūksne]]s, [[Purnava]]s, [[Bērzene]]s, [[Ābelene]]s, [[Pietālava]]s ([[Abrene]]s) pilsnovadi), Tālavas pavalsts;
* [[Idumeja]]s zeme ([[Idumeja]]s, [[Rozula]]s pilsnovadi);
* [[Letija]]s ķēniņvalsts ([[Jersika (valsts)|Jersikas]], [[Varka (pilsnovads)|Varkas]], [[Asote]]s, [[Alene]]s, [[Lepene]]s, [[Mārciena]]s, [[Serdene]]s, [[Cesvaine]]s, [[Negaste]]s, [[Autine]]s pilsnovadi), valdīja [[Visvaldis]];
* [[Koknese (valsts)|Kokneses]] ķēniņvalsts, valdīja [[Vetseke]];

Mūsdienu Latvijas un Lietuvas teritorijās:
* [[Sēlija (zeme)|Sēlijas zeme]] ([[Sēla]]s, [[Alektene]]s, [[Kalve]]s, [[Nīcgale]]s, [[Medene]]s, [[Pelone]]s, [[Maleisīne]]s, [[Taurakste]]s pilsnovadi), valdīja [[Miļģerīns]], [[Tūšis]] un [[Ģiņģeiķis]];
* [[Kursa (valsts)|Kursas]] ķēniņvalsts ([[Pilsāts|Pilsāta]], [[Megava]]s, [[Ceklis|Cekļa]], [[Duvzare]]s, [[Piemare]]s, [[Bandava]]s, [[Ventava]]s zemes un [[zeme starp Skrundu un Zemgali]]), valdīja [[Lokers]], [[Dorno|Dorns]], [[Lamekins]], [[Ģīgals]];
* [[Zemgale (valsts)|Zemgales]] ķēniņvalsts ([[Tērvetene]]s, [[Dobene]]s, [[Dobele]]s, [[Silene (zeme)|Silenes]], [[Spārnene]]s, [[Upmale (zeme)|Upmales]], [[Žagare]]s pilsnovadi), valdīja [[Viestards]], [[Šabis]], [[Nameisis]];
* robežzemes ([[Saulene]] un [[Upīte]]);

Mūsdienu Lietuvas teritorijā:
* [[Žemaitijas kunigaitija]] ([[Gaižuva]]s, [[Karšuva|Kāršuva]]s, [[Knituva|Knītuves]], [[Kulene]]s, [[Milžava]]s, [[Varņi|Varņu]] zemes), valdīja [[Montvils]], [[Gerdvils]], [[Vikints]], [[Alemants]], [[Tranaitis]], [[Trobis]], [[Volks]], [[Narimants]];
* [[Aukštaitija|Augštaitijas]] zeme ([[Lietava (zeme)|Lietavas]], [[Deltuva (zeme)|Deltuvas]], [[Nalsene|Nalšas]], [[Nere (zeme)|Neres]], [[Alsene (zeme)|Alšēnas]] zemes) vēlāk — [[Lietuvas dižkunigaitija|Lietuvas]] ķēniņvalsts, valdīja [[Mindaugs]], [[Daugerūts|Dauģerūts]], [[Vaišvilks]], [[Švarns|Skirmants]], [[Traidenis]], [[Vītenis]];

Mūsdienu Kaļiņingradas apgabala un Polijas teritorijās:
* [[Prūsija (zeme)|Prūšu zemes]] ([[Semba]]s, [[Notanga]]s, [[Vārme (zeme)|Vārme]]s, [[Nadruva]]s, [[Bārta (zeme)|Bārta]]s, [[Galinda (zeme)|Galindas]], [[Pagude (zeme)|Pagudes]], [[Pamede (zeme)|Pamedes]], [[Kulma (zeme)|Kulmas]] zemes), vadīja vecāko ([[labieši|labiešu]]) sapulce;
* [[Skalvji|Skalvju]] zemes [[Skalva|Skalve]], [[Lamata]];
* [[Jātvingi|Jātvingu]] valstis [[Sudava (zeme)|Sudava]], [[Dainava (zeme)|Dainava]], un [[Berestija]]s novads kurā valdīja [[Skomants]].

== Valoda ==
{{pamatraksts|Baltu pirmvaloda}}
Iespējamā baltu pirmvaloda ir rekonstruēta ar salīdzinošās valodniecības metodi, kā arī izmantojot datus par baltu un citām [[indoeiropiešu valodas|indoeiropiešu valodām]], jo līdz mūsdienām nav saglabājies neviens baltu pirmvalodas rakstu paraugs. Baltu pirmvaloda no [[indoeiropiešu pirmvaloda]]s varētu būt sākusi atdalīties ap 3000 gadiem p.m.ē. Uz tās bāzes veidojās vēlākās [[baltu valodas]]. Līdz mūsdienām saglabājušās divas baltu valodas — lietuviešu un latviešu, un trīs dialekti — [[žemaišu dialekts|žemaišu]] Lietuvā, [[augšzemnieku dialekts|augšzemnieku]] Latvijā un [[Kursenieku valoda|kursenieku]] [[Kuršu kāpas|Kuršu kāpās]], kurā runā vairs tikai daži cilvēki.

== Dzīvesziņa ==
[[Attēls:Gadskārtu kalendārs.JPG|thumb|350px|Seno latviešu gadskārtu kalendārs]]
Baltiem, kā zemkopjiem, kalendārs balstījās Saules gadā, un galvenie svētki saistījās ar sezonālajiem [[saulgrieži]]em, kad svinēja [[Ziemassvētki|Ziemas svētkus]], [[Lieldienas|Lielo dienu]], [[Jāņi|Jāņus]] un [[Miķeļi|Miķeļus]]. Šie lielie svētki ļāva sezonas sadalīt mazākos "laikos": Ziemas laikā, Sējas laikā, Siena laikā, Sulu laikā, Veļu laikā, utt. Savaiti (nedēļa, lietuviešu ''savaitė'') veidoja deviņas dienas.<ref>[http://www.dievturi.org/gasdkarta.htm GADSKĀRTA]</ref> Sezonu maiņu iezīmēja [[Meteņi]], [[Ūsiņš|Ūsiņi]], [[Māras|Māras diena]] un [[Mārtiņi]]. Balstoties uz šo sistēmu, tika radīts [[Mūžigais kalendārs|mūžīgais kalendārs]].<ref>[http://www.ntz.lv/lasitaju-raksti/tukuma-pilskalna-atrasts-latviesu-muzigais-kalendars-un/ Tukuma pilskalnā atrasts latviešu «Mūžīgais kalendārs»]</ref>

Skaitlim 9 bija svarīga nozīme kalendāra veidošanā, jo tajā balstījās arī dienu skaits gadā. Balti dienas un naktis skaitīja atsevišķi, tāpēc gadu veidoja 365 dienas un 365 naktis (9x9x9).
 Sajāja [[Bramanis|bramaņi]]
 Augstajā kalnā
 Sakāra zobenus 
 Svētajā kokā.
 Svētajam kokam
 Deviņi zari, 
 Ik zara galā
 Deviņi ziedi, 
 Ik zieda galā 
 Deviņas ogas.<ref>[http://briai.ku.lt/downloads/AB/10/10_039-044_Pundure.pdf A SOLAR CALENDAR FROM LATVIAN DAINAS]{{Novecojusi saite}}</ref>
Ir ziņas arī par baltu mezglu rakstiem, un rūnām, gan [[Burtnieks (mitoloģija)|burtniekiem]].<ref>{{Laikraksta atsauce |author=Guntis Eniņš |year=1989 |title=Vai Idumejā prata rakstīt? |journal=Dabas un vēstures kalendārs |page=243 |url=http://www.dabasretumi.lv/Raksti/GEnIdumejaRaksti.htm |access-date={{dat|2015|09|09||bez}} |archive-date={{dat|2007|09|27||bez}} |archive-url=https://web.archive.org/web/20070927192520/http://www.dabasretumi.lv/Raksti/GEnIdumejaRaksti.htm }}</ref>

== Reliģija ==
[[Attēls:Jēkabs Bīne Pērkons (1941).jpg|thumb|[[Jēkabs Bīne]]s 1941. gada glezna "Senatne", kurā attēlota [[Māra]], [[Dievs]] un [[Laima]]]]
{{Pamatraksts|Baltu reliģija}}
Par [[Baltu reliģija|seno baltu reliģiju]] ir maz konkrētu faktu. Kristiešu misionāri un krustneši atstājuši liecības, ka balti savus dievus pielūdza [[svētbirzs|svētbirzīs]]. Viņi ticēja reinkarnācijai, pielūdza dabas objektus un parādības. Lai arī krustnešiem izdevās uzspiest kristietību, neoficiāli pagānu ticējumi un paražas turpināja pastāvēt vēl vairākus gadsimtus.

Anglosakšu ceļotājs Vulfstans ap 880.—890. uzturas prūšu zemēs, kur novēro, ka mirušie netiek apglabāti vairākus mēnešus, līķim paliekot savās mājās, radinieku vidū, kas turpina ikdienas dzīvi. Šī paraža ir raksturīga senajiem indoeiropiešiem jau ilgi pirms mūsu ēras, par ko liecina sadalījušies un mušu kāpuru pilnās mirstīgās atliekas. Pat kara laikā, kā liecina 1210. gada Rīgas aplenkšanas hronika, kurši pavadīja trīs dienas apraudot un tad sadedzinot savus kritušos. Ir saglabājušās lietuviešu raudu dziesmas, ko dziedāja bērēs. Lietuvā vēl 20. gadsimta sākumā saglabājās tradīcija, ka par saimnieka nāvi bija jāpasaka viņa zirgiem un bitēm, lai tās nesaslimtu un nenomirtu. Zirgs nedrīkstēja savu saimnieku vest uz kapsētu. Mūsu ēras pirmajos gadsimtos prūšu un lietuviešu zemēs aizgājējus apbedīja kopā ar apsedlotiem zirgiem. Mirušo bieži sadedzināja sēdus uz zirga, ticot, ka viņi turpinās jāt debesīs un apciemos savus radus [[Veļu laiks|veļu laikā]] Oktobrī. Saglabājušās rakstu liecības par mirušā Lietuvas dižkunigaiša [[Aļģirds|Aļģirda]] sadedzināšanu kopā ar 18 zirgiem, zeltu izšūtās drēbēs. Viņa brāli [[Ķēstutis|Ķēstuti]] 1382. gadā sadedzināja kopā ar zirgiem, drēbēm, ieročiem, medību suņiem un putniem. 15. gadsimta sākumā lietuvieši un kurši svētbirzīs joprojām sadedzina savus aizgājējus ar zirgiem un drēbēm.<ref name="The Balts"/>

No iepriekš šeit dzīvojošajām kultūrām, kurās dominēja matriarhāts, balti pārņēma sieviešu dzimtes dievības, kuras saistīja ar ūdeni, zemi un Mēnesi. Kareivīgās vīrišķās dievības nāca no indoeiropiešiem, un pārstāvēja uguni, gaismu, pērkonu un debesu spēkus. Indoeiropiešu ticējumos svarīgu vietu ieņem Debesu koks, kura saknes iestiepjas dziļi zemē, bet zaru vainags debesīs. Zaros dzīvo dažādi gari, ap koku dzīvo cilvēki un dzīvnieki, bet saknēs — čūskas. No saknēm nāk dzīvība un gudrība. Katram baltu dekoratīvajam simbolam bija sava nozīme. Mēness cikls tika ieausts jostās, kuras izmantoja, lai ietītu zīdaini svētībās, vai citos cilvēkam nozīmīgos svētkos. Josta simbolizē dzīvi. 18.gs. [[Māras josta]]<ref>[http://www.udenszimes.lv/cms/2012/02/21/izgatavota-kaldabrunas-maras-jostas-digitala-versija/ Kaldabruņas Māras jostas digitālā versija]</ref> iekļauj 49 simbolus, kas apzīmē Mēness fāžu gada ciklu, un, iespējams, ir balstīta senajā kalendārā, un svarīgākos gada svētkus apzīmē īpaši simboli.<ref>{{Tīmekļa atsauce |url=http://lithuanian.net/mitai/cosmos/baltai2.htm |title=Religion and mythology of the ancestors of the Baltic nations |access-date={{dat|2018|04|07||bez}} |archive-date={{dat|2018|03|23||bez}} |archive-url=https://web.archive.org/web/20180323154056/http://www.lithuanian.net/mitai/cosmos/baltai2.htm }}</ref>

1326. gadā sarakstītajās "Prūsijas zemes hronikās" (''Chronicon terrae Prussiae'') minēts Saules dievs [[Svaikstiks]] (''Swayxtix''), pērkona dievs Perkuns, mežu dievs [[Puškaitis]] un aizsaules dievs [[Pekkols]]. Galvenā prūšu svētvieta [[Romuva]] vai Romove bija svarīga arī Lietuvā un Latvijā dzīvojošām ciltīm. Romuvā valdīja augstais priesteris Krive krivaitis (krīvu [[krīvs]]). Prūšiem bija paraža sadedzināt trešdaļu karā iegūtā laupījuma kā ziedojumu dieviem.

Tā kā baltu ēkas bija no koka, par tām var spriest tikai pēc pamatu atliekām. Austrumbaltu teritorijā, Smoļenskas apgabalā, atrastas svētnīcu paliekas. Pēc tām var spriest, ka daļa no 1.gs.p.m.ē — 7.gs.m.ē. celtajiem pakalnu ciematiem netika apdzīvoti, bet izmantoti kā tempļi. Tas saskan ar vēlāk Lietuvas un Prūsijas teritorijā aprakstītajām svētajām pilsētām, kas kalpoja par kulta centriem reģiona iedzīvotājiem.

Ticība aizkapa dzīvei, kurā varēs turpināt dzīvot ar saviem tuvajiem, noteica baiļu trūkumu no nāves, baltu kareivju un viņu sievu uzvedību. 1336. gadā [[Pilene]]s aplenkumā, redzot, ka vācu uzvara ir neizbēgama, lietuvieši aizdedzināja pili, nogalināja savas ģimenes un izdarīja pašnāvību. [[Indriķa hronika]] raksta par kādu notikumu 1205. gadā: "Kāds priesteris, vārdā Johanness, kas tobrīd atradās gūstā Lietuvā, pastāstīja, ka piecdesmit sievas vīru nāves dēļ padarījušas sev galu pakaroties, protams, ticēdamas, ka drīz dzīvos ar tiem citā dzīvē."<ref>[https://www.historia.lv/raksts/ix-tulkojums-latviesu-valoda-73-81lpp IX (tulkojums latviešu valodā, 73.—81.lpp.)]</ref> Uz paražu, ka mirušajam līdzi devās arī citi ģimenes locekļi, norāda kapu atradumi.

Latviešu un lietuviešu folklorā arī saglabājušies ticējumi par to, ka lai arī mirušie dodas uz veļu valstību, viņu gars var [[pārmiesošanās|pārmiesoties]] kokos, dzīvniekos vai putnos.

=== Dievības ===
* [[Zemes māte]], lietuviešu [[Žemīna]], viena no svarīgākajām [[dieve|dievēm]], jo no zemes nāk viss dzīvais. Vai nu Pērkona, vai Dieva sieva.
* Zemnieks, lietuviešu ''Žemėpatis'', ''Žemininkas'' bija Zemes mātes brālis, zemkopības aizstāvis.
* Mājas kungs, lietuviešu ''Dimstipatis'', aizstāvēja māju.
* Laukus aizsargāja [[Laukpatis]], ''Lauksargis''. Taču visos augos un kokos dzīvoja dievības, kur aizstāvība bija svarīga.
* [[Laima]], ''Laimė'' bija visiem baltiem kopīga likteņa dieve, kas noteica dzīves ilgumu. Tai radniecīga lietuviešu ''Dalia'' un latviešu [[Dēkla]].
* Prūšu dievs [[Puškaitis]] dzīvoja zem [[Plūškoki|plūškoka]] zariem, un viņa palīgi, rūķīši, rūpējās par labu graudu ražu un palīdzēja saimniecības darbos.
* Lietuviešu upju dievs ''Upinis'', ezeru ''Ežerinis'', jūras vētru dievs [[Bangpūtis]]. Latviešu [[Jūras māte]].
* [[Dievs (latviešu mitoloģija)|Dievs]], ''Dievas'', debesu dievs. No sanskrita ''dyut'' (spīdēt) un ''deiuos'' (debesu). Viņš gandrīz vienmēr ir jāšus uz zirga.
* [[Pērkons (mitoloģija)|Pērkons]], lietuviešu ''Perkūnas'', prūšu ''Perkonis'', kura svētais koks ir ozols.
* Debess objektu dievības [[Saule (dievība)|Saule]], [[Mēness (dievība)|Mēness]], [[Auseklis (dievība)|Auseklis]] (lietuviešiem sieviešu dzimtē ''Aušrinė'').
* [[Zalkša zīme|Zalktis]], ''Žaltys'' deva svētību mājai, dodot auglību sievietēm un mājlopiem.
* [[Uguns māte]], [[Gabija]] saistīta ar uguni, kuru mājas pavardā nekad nenodzēsa.

== Atsauces un piezīmes ==
{{atsauces|2}}

== Literatūra ==
* Marija Gimbutiene "Balti aizvēsturiskajos laikos" — Zinātne, Rīga, 1994
* Marija Gimbutas. "The Balts". — Frederick A. Praeger, New York 1963.
* Zigmantas Kiaup, Ain Mäesalu, Ago Pajur, Gvido Straube "The History of the Baltic Countries". — Avita, Tallin 1999. European Union funded project (hereafter "HOBC") {{ISBN|9985201337}}
* V. V. Sedovs „Balti senatnē”. — Latvijas Vēstures institūta apgāds, Rīga 2004. {{ISBN|9984601439}}
* Māris Linde „Balti pirms kristietības ievešanas”. — LiePa, Liepāja 2009. {{ISBN|9984821765}}
* Andrejs Krūmin̦š „Mūsu tautas saknes”. — Rīga 1998. (kultūrvēsturiski pētījumi) {{ISBN|9984928918}}
* Norbertas Vėlius "Senovės baltų pasaulėžiūra — struktūros bruožai". — Mintis, Vilnius 1983.
* Marceli Kosman "Zmierzch Perkuna czyli ostatni poganie nad Bałtykiem" — Książka i Wiedza, Warszawa 1981.
* Łucja Okulicz-Kozaryn "Życie codzienne Prusów i Jaćwięgów w wiekach średnich". — Państwowy Instytut Wydawniczy, Warsawa 1983.
* Gerd Biegel, Jan Jaskanis "Die Balten, die nördlichen Nachbarn der Slawen". — K. Schillinger, Freiburg i. Br. 1987. (Państwowe Muzeum Archeologiczne (Poland), Muzeum Okręgowe w Białymstoku, Braunschweigisches Landesmuseum für Geschichte und Volkstum)
* Endre Bojtár "Foreword To The Past. A Cultural History of the Baltic People". — Central European University Press, Budapest 1999. {{ISBN|0585457654}}
* Robert Baltenius "Die Balten in der Geschichte Estlands". — Berlin 1922.
* Lothar Kilian "Mittelrußland Urheimat der Balten?" — Selbstverl., Speyer 1988.

== Ārējās saites ==
{{sisterlinks-inline}}
{{Enciklopēdiju ārējās saites}}
* Algirdas Sabaliauskas — [http://postilla.mch.mii.lt/Kalba/baltai.en.htm We, the Balts] {{Webarchive|url=https://web.archive.org/web/20080402100130/http://postilla.mch.mii.lt/Kalba/baltai.en.htm |date={{dat|2008|04|02||bez}} }}
* [http://letonika.lv/groups/default.aspx?cid=31399 Letonika — Balti]
* [https://sites.google.com/site/eiropasbezrobezam/baltija/baltu-ierasanas Baltu ierašanās] {{Webarchive|url=https://web.archive.org/web/20160629224528/https://sites.google.com/site/eiropasbezrobezam/baltija/baltu-ierasanas |date={{dat|2016|06|29||bez}} }}
* [http://www.uzdevumi.lv/p/kulturologija/10-klase/aizvesture-latvijas-teritorija-7361/re-51ae076f-65e4-4f5d-87e5-85efabbb51ad Baltu ciltis, lībieši]
* Marija Gimbutas — [http://www.parzifal-ev.de/uploads/media/gimbutas.pdf The Balts]
* Мария Гимбутас — [http://a-nomalia.narod.ru/CentrBalty/12.htm Балты на заре истории]

{{Senlatviešu valstis}}
{{Senās Lietuvas zemes}}
{{Senās Prūsijas zemes}}

[[Kategorija:Balti| ]]
[[Kategorija:Latvijas vēsture]]
[[Kategorija:Lietuvas vēsture]]
[[Kategorija:Prūsijas vēsture]]